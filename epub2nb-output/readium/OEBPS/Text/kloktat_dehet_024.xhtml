<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>kloktat_dehet-21</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="kloktat_dehet-21" xml:lang="cs-CZ">
		<div class="Z-kladn--textový-r-meček">
			<p id="_idParaDest-20" class="MLP_uroven2_kapitola ParaOverride-1">18. Železa. Pán Siřemi. <br/>O&#160;putovníkovi. Margašův sen. <br/>Jsem to já, nejsem to já</p>
			<p class="MLP_text_bez1radku ParaOverride-1">Hlavně tanků jsem zahlíd v&#160;okamžiku, kdy jsme se prudkou zatáčkou řítili k&#160;mostku a&#160;nebyly to hlavně kolony Veselá písnička, musely to být tanky 1. gardové tankové armády generálmajora Kožanova a&#160;Peter, jak bylo jeho zvykem, pálil do zatáčky, a&#160;tak jsme se nemohli divit, když nás tanky přivítaly železem, jako by čekaly zrovna na nás.</p>
			<p class="MLP_text ParaOverride-1">Petera střely vymrštily od volantu, vlít přímo na mě, bohužel jsem slyšel, jak ho trhaj kulky, a&#160;kdyby tam nebyl, chytal bych je já, skulil jsem se pod Mišu.</p>
			<p class="MLP_text ParaOverride-1">Gazík sebou třískal asi právě po těch kamenech, který jsem kdysi nosil z&#160;vody sem a&#160;tam, zahučel jsem do temný hladiny pod mostek, odrazil jsem se od dna, a&#160;zatímco pokřikující automatčíci pálili do medvědího masa a&#160;dost možná i&#160;do těch, který Mišovi říkali strýčku, nevěděl jsem o&#160;tom, protože jsem se dostal na hlubinu, proud mě strh, splýval jsem v&#160;rychlým proudu, a&#160;sotva jsem prolít mezi velkejma kamenama a&#160;uvědomil si, že neumím plavat, tak jsem se zas o&#160;nějaký šutráky začal otírat břichem. Bylo to rychlý.</p>
			<p class="MLP_text ParaOverride-1">Byl jsem v&#160;rákosí. Něco mi sevřelo nohu, živý to nebylo, musel jsem bejt v&#160;železech smeťáku. Hlavou jsem praštil do plechu, do kovu nějakýho, pad jsem do vody, a&#160;když jsem se znovu nadzvih, trčel jsem sevřen železy, vodu pod bradu, vtáh jsem do prostoru z&#160;plechu, kde se dalo dejchat, i&#160;ramena a&#160;ruce, a&#160;sotva jsem začal bojovat o&#160;život, octl jsem se mezi shnilejma větvema a&#160;rákosama, škrábaly jak ostrý kosti.</p>
			<p class="MLP_text ParaOverride-1">Z&#160;břehu jsem slyšel výkřiky a&#160;volání… automatčíci asi běželi přískokama od svejch stanovišť za tanky zjistit, koho to rozstříleli, v&#160;rojnici pádili pročesat břeh… Rákosí mě zespoda píchalo do břicha, bylo tu mělko, od pasu nahoru jsem byl sevřenej plechem, šátral jsem po rákosí, po větvích, dělal si mezi nima místo, hodně jsem cejtil a&#160;trochu i&#160;viděl, proto jsem si v&#160;tý plechový kapse vzduchu ve vodě a&#160;rákosí rychle zvyk. Bál jsem se těch na břehu.</p>
			<p class="MLP_text ParaOverride-1">Měsíc svítil štěrbinama mezi pokrouceným plechem, odrážel se na vodě, ve který jsem se potichu hýbal, napadlo mě, že jsem v&#160;kabině potopenýho auťáku. Auta ale nemaj křídla. Tady byly křídla plochama zkroucenýho plechu. Zarostly rákosím. Tam, kde se rákosí hejbalo součinností větru i&#160;vody, byla plocha zkroucenýho plechu vidět jako blyštění. V&#160;letadýlku jsem předtím nikdy nebyl, myslel jsem si. Rozmlácený letadýlko bylo teda nejhlavnějším železem smeťáku. To jeho železný kosti jsem někdy vídal přes černou zimní vodu.</p>
			<p class="MLP_text ParaOverride-1">V&#160;rákosí bylo teď v&#160;létě mělko. Asi ta palba okolo, všechny ty ohně v&#160;Čechách vyvařily vodu z&#160;říček a&#160;potoků.</p>
			<p class="MLP_text ParaOverride-1">Sedačka ležela na boku, zaseklá v&#160;bahně. Šly přes ní zpuchřelý pásy. Letadýlko utopený v&#160;bahně a&#160;oblejvaný vodou celý obrostlo rákosím.</p>
			<p class="MLP_text ParaOverride-1">Boje s&#160;rákosím jsem si teda užil dost a&#160;dost, když jsem se studenou vodou brodil ke břehu. Nevim, jak dlouho jsem byl v&#160;tý vzduchový kapse. Čekal jsem, až automatčíci skončej svoji práci a&#160;přejdou čistit jinej úsek. Pak jsem se hnul. To já poznám, když přední hlídka ukončí činnost.</p>
			<p class="MLP_text ParaOverride-1">Vyškrábal jsem se na břeh, klouzal jsem tmou. Chalupy, který jsem viděl ze břehu, nevypadaly rozmlácený. Slyšel jsem štěkat psa. Kohout nadával svejm slepicím i&#160;teďka v&#160;noci.</p>
			<p class="MLP_text ParaOverride-1">Nejdřív ze všeho jsem v&#160;Siřemi chtěl najít spojence, a&#160;tak jsem se pěšinama a&#160;oklikama vydal na hřbitov.</p>
			<p class="MLP_text_bez1radku_-12-0- ParaOverride-1">Pátu jsem našel snadno, protože sotva jsem strčil do velkejch rezavejch vrat a&#160;namířil si to rovnou k&#160;šlechtický hrobce, která tam v&#160;tom lesu křížů bílá čněla, tak na mě Pátej skočil a&#160;povalil mě mezi hroby, a&#160;pak jsme se kouleli po zemi a&#160;ani jeden už jsme ve vlasech a&#160;oblečení neměli pach domova Domova. Tak jsem chvíli trpěl hrůzou, jestli je to opravdu on a&#160;ne neznámej bojovník, pak jsme se v&#160;bezhlesým boji muže proti muže propadli zemí a&#160;já se třísk do hlavy, ale Páta mě ve světle hořících svic poznal a&#160;hned vykřik: Ilja! a&#160;to mě z&#160;toho náhlýho pádu do vnitřností hřbitova vzpamatovalo. Páta byl rád, že mě tam má.</p>
			<p class="MLP_text ParaOverride-1">Radost měl i&#160;pan Cimbura. Ležel v&#160;dekách, hnedka povídá: Nazdárek, hochu… tak si dorazil!</p>
			<p class="MLP_text ParaOverride-1">Opřel se o&#160;loket, nadzvih se, já ho v&#160;mihotavým svitu svíček poznal, ještě než promluvil. S&#160;Pátou se teda usmířili, říkám si.</p>
			<p class="MLP_text ParaOverride-1">Pak pan Cimbura mluvil furt: Tak ty si chtěl svý obci, hochu, utýct na tanku, no, jako ten tvůj tatík, ten chtěl zas zdrhnout letadýlkem.</p>
			<p class="MLP_text ParaOverride-1">Znovu se v&#160;bunkrový tmě problikaný svíčkama ujistim, že vidim a&#160;slyšim pana Cimburu, a&#160;zatnu pěsti a&#160;vim, že od něj už žádný pohádky poslouchat nechci, už od nikoho… Ještě někdo tu je… jsem šťastnej, že sestru Albrechtu zas vidím, sedí v&#160;hadrovým pelechu, kouká na mě, taky je ráda, myslim.</p>
			<p class="MLP_text ParaOverride-1">No, sešli sme se tu jak rodinka, povídá pan Cimbura, to víš, hošku, staral sem se o&#160;tebe, jak to šlo, dyž seš to šlechtický panchartě, toho malýho sem ale neuhlídal, sám víš nejlíp.</p>
			<p class="MLP_text ParaOverride-1">Já to viděl, jak Vopičák spad sám! vyhrkne Páta, já povídám: Karel to taky viděl! a&#160;dupnu.</p>
			<p class="MLP_text ParaOverride-1">Inu, pečovali jsme o&#160;tebe pod všim tim náčelnictvem, co na nás třeskutá doba uvalila, hochu, všichni Siřemský se vo tebe hezky starali… dyť seš, hochu, náš pán… Poráde sme tě měli v&#160;merku, vod tý doby, co sem tě vytáh z&#160;letadýlka z&#160;plamenů jak mrňouska ječícího, poráde voči našich lidí, Siřemskejch, nad tebou bděly. Já se bál, že se z&#160;toho svýho čumění doblba a&#160;kejvání jakživo nevyhrabeš, no, vyhrabal ses, však ta naše Hani podávala zprávy! No to víš, to pro ní lehký nebylo, válet se se zanedbaným pasťákem, však je to dívčinka jako lusk, ale holt musela pečovat vo blaho mladýho pána, to jí bylo řádně vysvětlený!</p>
			<p class="MLP_text ParaOverride-1">Pan Cimbura se posadil, vidím, že má opravdu strašně popálenej ksicht, světlo svíček mu klouže po kráterech ve starý tváři, celej je ve špinavejch obvazech, a&#160;i když se to o&#160;starým člověku asi nesluší říkat, tak smrdí. Já přes četný bojový akce dosud netušil, jak jsou takový spáleniny cejtit.</p>
			<p class="MLP_text ParaOverride-1">No, hošku, nejvíc vochrany si potřeboval, když komunardi rudý zradili českej lid a&#160;přimkli se k&#160;Moskalům, to by ti, jako vzrostlýmu šlechtickýmu sirotkovi, šlo vo kejhák, bylo lepší bejt zavostalým klukem, dobře sme to měli vymyšlený! A&#160;lid dupnul na Moskala a&#160;teďka je naše vítězství rozdrcený, ale my všechno přečkáme. Takhle ve sklepích se přikrčíme a&#160;přečkáme to. Někdo dycky zůstane, to už je vyzkoušený. No, hochu, vyrost si v&#160;jonáka Čechie, zdatnýho vojína český věci, daleko si z&#160;rodný Siřemi na tanku neutek. A&#160;teď seš zas tady, vítej doma!</p>
			<p class="MLP_text ParaOverride-1">Sestra Albrechta se usmívala, jako že mě taky vítá, a&#160;trošku svejma starejma rukama tleskala, Páta se smál a&#160;vybíd mě, ať si sednu! Posadil jsem se na kus dřeva, byla to ta zhroucená police, co jsem z&#160;ní tehdy věci rozkopal, pan Cimbura se ke mně doštrachal, něco mi podává… a&#160;vztyčí se a&#160;pořvává jako někde na návsi, kdyby se kolem něj shlukli všichni lidi: Z&#160;malýho Ilji je teďka pán… a&#160;pan Cimbura se při svý řeči kucká smíchy a&#160;asi vidí, že ho merčim docela vztekle, tak dělá, že dostal záchvat strašnýho kašle. Do pravý ruky mi ale vrazí poloshnilou vokurku a&#160;do levý brambor a&#160;teď dělá komedii! Klaní se mi jak královi korunovanýmu v&#160;televizi, když dávaj pohádku pro lid. Páta se chechtá a&#160;dělá to klanění králi po něm a&#160;sestra Albrechta pořáde tleská a&#160;teď říká: Vítej, hochu!</p>
			<p class="MLP_text ParaOverride-1">Víš, tvuj pantatík, povídal pan Cimbura, si ze svejch cest přitáh divnou ženskou, bůhvíkde na jaký poušti bezlidý ji splašil, tvou mámu, šereda to byla, ti povim… skrzevá tu Šklíbu ses ty a&#160;tvůj bráška vyved v&#160;takový zmrdí podobě, za to nemůžeš, chlapče… Germáni chtěli tvýmu tatíkovi useknout hlavu, skoulel to s&#160;nima však skrzevá nejrůznější schovky, ale s&#160;komunistama to skoulet nešlo, šli po jeho šlechtický krvi jak pijavice… No, vodpočívá navěky v&#160;siřemský hrobce.</p>
			<p class="MLP_text ParaOverride-1">Pravda je taková, že se tvůj táta rozhodl utýct, ale letadýlko zahučelo do bahna, siřemský bahno a&#160;siřemská voda plameny uhasily a&#160;my, siřemský lidi, sme tebe i&#160;tvýho bráchu vytáhli. Tvůj brácha to holt vodnes zle, no. Tvý rodiče v&#160;letadýlku umřeli. Neni pravda, že se na vás vykašlali. Akorát umřeli, no!</p>
			<p class="MLP_text ParaOverride-1">Ve sklepě bylo spousta svíček, po dlouhý době jsem zas viděl lidi sedět v&#160;šeru a&#160;jejich stíny letěly po zdi, kdykoli se lidi pohli… Stíny byly větší než lidi… muj velkej stín nade mnou poskočil, jak jsem se hejb… Napadlo mě, že až budu takhle velkej, tak pohádky konečně skončej.</p>
			<p class="MLP_text ParaOverride-1">Jak moh muj otec spadnout s&#160;letadlem? povídám hrozně hlubokým hlasem.</p>
			<p class="MLP_text ParaOverride-1">Dobrá votázka… pan Cimbura ze svýho hadrovýho lože tentokrát úplně vypísk. Proslýchá se, že všichni Siřemský byli hrozně rozezlený, že náš pán chce zdrhnout a&#160;nechat nás tu, to nebylo správný, nemyslíš? A&#160;vidíš! Měli sme pravdu, neměl svýmu lidu zdrhat… špatně dopad! Někdo snad navrtal nádrž, že práskla, a&#160;letadýlko teda vzlítlo a&#160;hnedka zas v&#160;záři plamenů spadlo… Kdo tohle udělal? Škodlivý ukrytý fašisti? Zlý komunisti? Někdo smutnej z&#160;místních…? Poslouchej, synku, ale to se stalo hrozně dávno!</p>
			<p class="MLP_text ParaOverride-1">Jak dávno? říkám.</p>
			<p class="MLP_text ParaOverride-1">A&#160;pan Cimbura povídá, že přece se tu nebudem mrzet kvůli času, však když Pánbůh nebo kdo dělal čas, udělal ho dost, a&#160;ještě pan Cimbura povídá, že jediný důležitý je, že jsem všechno přežil a&#160;jsem konečně ve svým domově, a&#160;až se vláda lidu českýmu navrátí, tak pravým pánem Siřemi budu jen a&#160;jen já… a&#160;právě to teďka slavíme, hochu, povídá pan Cimbura.</p>
			<p class="MLP_text ParaOverride-1">Dřepim na zhroucený polici, v&#160;jedný ruce okurku a&#160;v&#160;druhý bramboru… a&#160;pan Cimbura se mi zase pokloní jako svýmu pánu a&#160;chichotá se a&#160;já si dobře pamatuju, jak on šlachtu vždycky nenáviděl… Já panu Cimburovi nevěřim nic, co říká, chci zdrhnout.</p>
			<p class="MLP_text ParaOverride-1">Věci, kterejma mě korunovali, teda neodhodim, ale položim je k&#160;sobě na zem. Páta mi podá sklenici s&#160;kukuřicí, maj i&#160;rajčata a&#160;chleba a&#160;salám, tak jíme.</p>
			<p class="MLP_text ParaOverride-1">Nějakej salám a&#160;spoustu chleba si dám do kapes. Koukám přitom na Pátu. Kejvne. Tak toho maj dost. Schmátnu i&#160;vokurku a&#160;brambor.</p>
			<p class="MLP_text ParaOverride-1">Dojíme a&#160;teď se můžu pana Cimbury zeptat: Kde sou holky?</p>
			<p class="MLP_text ParaOverride-1">Sme tu v&#160;Dívčím bunkru, kluku, a&#160;tys holky svým čuměním vyplašil, zrovna když na ňom tehdy dělaly.</p>
			<p class="MLP_text ParaOverride-1">Znova se ptám: Kde sou holky? protože mi neodpověděl. Jasně že myslím na tu jednu jedinou.</p>
			<p class="MLP_text ParaOverride-1">Každá slušná obec budovala takovýhle úkryty na vochranu mladejch děvčat už vod dob tatarskejch vpádů, mumlá pan Cimbura… ale holt Rusové maj tu moderní špionážní družicovou techniku, a&#160;tak vypátraj každou ženskou i&#160;pod zemí. To dřív nebylo, tohlecto! Tentokrát se nám to nepovedlo, no! povídá pan Cimbura.</p>
			<p class="MLP_text ParaOverride-1">Rusové je našli?</p>
			<p class="MLP_text ParaOverride-1">Některý našli, některý ne, synku. Prostě se nám to tentokrát ne­povedlo, povídá pan Cimbura.</p>
			<p class="MLP_text ParaOverride-1">Páta říká, že to vůbec není špatný bydlení, tajdle v&#160;Dívčím bunkru, už bydlíval hůř… a&#160;že tu se sestrou Albrechtou vošetřujou rány pana Cimbury, protože symbol celonárodního odporu do rukou Sovětů prostě padnout nesmí!</p>
			<p class="MLP_text ParaOverride-1">A&#160;co sestry? ptám se sestry Albrechty.</p>
			<p class="MLP_text ParaOverride-1">A&#160;ona mumlá, že Pán na nebesích je zdatnej pracovník a&#160;že každej rolník, kterej vidlema seno vobrací, je pamětlivej toho, že prach jsi a&#160;v&#160;prach se obracíš, a&#160;tak Pán vobrací lidský životy v&#160;nicotu, jak se mu zlíbí.</p>
			<p class="MLP_text ParaOverride-1">Nevím, co mi to řekla.</p>
			<p class="MLP_text ParaOverride-1">A&#160;Páta říká, že do Siřemi se vrátila jen sestra Albrechta, protože je Siřemanka do vsi papírama příslušná a&#160;má tu čekat na evakuaci. A&#160;sestra Albrechta povídá, že se na evakuaci vykašlala, tvořej tu ve sklepení poslední soudržnou siřemskou rodinu a&#160;střídaj se ve vo­šetřování ran starýho pána. Pan Cimbura vyleze na světlo boží, až se docela uzdraví, a&#160;jako nezlomnej symbol odporu vyvolá nový celonárodní povstání. Tohleto říkaj všichni tři najednou.</p>
			<p class="MLP_text ParaOverride-1">Pak jim povídám o&#160;vesnicích bez lidí a&#160;ptám se: Kde sou všichni lidi?</p>
			<p class="MLP_text ParaOverride-1">Hele! povídá Páta, když sem tě viděl nahoře, tak sem tě napad… myslel sem, že si zdrhnul z&#160;vlaku. Uprchlík ňákej! Promiň, že sem na tebe tak vylít, takový lidi nejvíc kradou, protože nic nemaj… a&#160;všichni se do Dívčáku prostě nevejdem… Já nevěděl, že to seš ty, chápeš? Promiň, jo? Bereš mou vomluvu teďka, jo?</p>
			<p class="MLP_text ParaOverride-1">Z&#160;jakejch vlaků lidi zdrhaj?</p>
			<p class="MLP_text ParaOverride-1">To nevíš? Žasnu údivem, povídá Páta. Všechny, co tu žili, teď vlakama lifrujou do Ruska. Všechny lidi z&#160;povstalecký zóny. Tam prej každej dostane novou chalupu a&#160;tak, povídá Páta. Ale já nevim… krčí ramenama. Mně se tam nechce!</p>
			<p class="MLP_text ParaOverride-1">Mně taky ne, říkám.</p>
			<p class="MLP_text ParaOverride-1">Tak zůstaň, povídá Páta a&#160;lehne si na záda. A&#160;pak už mlčíme, ležim v&#160;hadrech, jde ze mě pára, je tu teplo, svíčky plápolaj, ležim a&#160;schnu. Na to, co pan Cimbura říkal o&#160;mých rodičích, nemyslim! Myslim na to, co říkal o&#160;družicovym systému. Možná, že družice nezaměří pana Cimburu a&#160;sestru Albrechtu, protože starý lidi maj málo tepla. Ale mě a&#160;Pátu by ty nový stroje zaměřit mohly. Každou chvíli sem teda může vtrhnout četa obřích paragánů. Já tu s&#160;nima nebudu. Mně je jedno, co říkal Cimbura o&#160;mejch rodičích. Úplně!</p>
			<p class="MLP_text ParaOverride-1">Docela pohodlně se teď protáhnu. Slyším, jak Páta zívne. Je dobrý, že sem kdysi holky nebo někdo dal spousta dek. Tady neni slyšet ani střelba a&#160;nic. Jestli si to noví Rusové rozdavaj s&#160;Jegorovovou tan­kovou kolonou, nevíme o&#160;tom.</p>
			<p class="MLP_text ParaOverride-1">Koukám po Pátovi a&#160;vzpomenu si: cigošskej kauboj, ha ha, musim se smát.</p>
			<p class="MLP_text ParaOverride-1">Co je? říká Páta.</p>
			<p class="MLP_text ParaOverride-1">Ale nic!</p>
			<p class="MLP_text ParaOverride-1">Pak se ozve pan Cimbura.</p>
			<p class="MLP_text ParaOverride-1">A&#160;já, stejně jako tehdy v&#160;dávným dětství uvelebenej v&#160;krabicích od dehtovýho mejdla, poslouchám Cimburovu pohádku v&#160;polospánku. Tehdy jsme neleželi ve hřbitovním sklepě a&#160;nad našima hlavama nejezdily a&#160;nelítaly stroje, který nás chtěj zničit. Vyprávění o&#160;dračím vejci slyším poprvý.</p>
			<p class="MLP_text_bez1radku_-12-0- ParaOverride-1">Tak a&#160;teď vám, hoši, povim, říká pan Cimbura, jak vůbec ta naše Siřem vznikla a&#160;kdo ji založil před stovkama a&#160;stovkama let, říkám vám to, aby to věděl tajhle náš siřemskej pán i&#160;jeho pasťáckej bráška velectěnej, vy dva jonáci Čechie, co ste zbyli, dyž z&#160;místních už asi všichni vodtáhli k&#160;čertu, takže tu staroslavnou legendu v&#160;sobě musíte uschovat vy dva, kluci… poslouchejte teda a&#160;nevrťte se! Venku bzučej kulky a&#160;vládne tam nelad, ale my sme tu v&#160;pohodlíčku zalezlí, tak já vám povim o&#160;putovníkovi… Kdysi dávno rozhodli mudrci a&#160;bojovný bojaři velikýho cara Východní říše, že nenechaj svět, dokud nebude celej jejich. Vyslali putovníka, aby našel zbraň, kterou si podmaněj svět… A&#160;putovník jede, až přinde k&#160;vohněma vočazenýmu rozcestníku, na kterým je nápis: Pozor, Čechy! Putovník je hrdinnej, tak pobodne koně… Po dlouhý cestě pustinou narazí na chalupu. V&#160;chalupě je chlap a&#160;ženská a&#160;maj syna, buclatý utěšený klouče.</p>
			<p class="MLP_text ParaOverride-1">A&#160;koho to putovník eště vidí? Překrásnou dívku… oči má obrovský, nebe v&#160;nich plave, vlasy jí zářej do půli zad, postavu má přenádhernou, bělostnou šíji, prsy jí blůzku dmou, aj i celý hrdlo září úbělem… ona je panna přečistá… dyť tam ve vokolí žádný chlapi nebydlej, vymlátili se, vodešli, nebo tak!</p>
			<p class="MLP_text ParaOverride-1">Dívka sedí na štokrleti a&#160;jehla jí v&#160;ruce lítá, vyšívá bílou košili, ta košile je svatební!</p>
			<p class="MLP_text ParaOverride-1">Přivítaj ho: Putovník je tady! Dívka mu dá napít. A&#160;všichni říkaj: Až se hospodář vrátí, bude rád! A&#160;putovník zví, že děd se vrátí, že v&#160;horách druhej den vlka loví.</p>
			<p class="MLP_text ParaOverride-1">Po večeři dou spát. Spěj všichni v&#160;jedný seknici, akorát putovníkovi dopřejou kumbál, když je host. V&#160;kumbálu spí jen klouček, a&#160;ten neruší, jen nosíkem píská.</p>
			<p class="MLP_text ParaOverride-1">Putovník myslí na tu skvostnou dívčinu, ale je utahanej a&#160;usne.</p>
			<p class="MLP_text ParaOverride-1">Další den pracujou na poli a&#160;putovník přiloží ruku k&#160;dílu a&#160;je obratnej a&#160;silnej a&#160;oni to oceňujou, a&#160;to je pro něj dobrý, protože v&#160;jeho srdci začala klíčit silná láska. K&#160;tý dcerce!</p>
			<p class="MLP_text ParaOverride-1">Večer si putovník hraje s&#160;kloučkem a&#160;ten je nadšenej. A&#160;všichni oceňujou, jak je laskavej k&#160;dětem, a&#160;to je pro něj dobrý! Když si myslí na dcerku!</p>
			<p class="MLP_text ParaOverride-1">No, večer zas jedli. Ale mlčej! A&#160;když se po jídle Kristovým dřevem přežehnaj, tak chlap vezme kříž a&#160;dá ho za dveře! Pověděj, co jim pravil děd.</p>
			<p class="MLP_text ParaOverride-1">Děd pravil, že de na vlka. Když se nevrátim do třetího večera do setmění, nebo budu vlkem posápanej, nesmíte mě vpustit dovnitř. Budu to já, a&#160;už to nebudu já, pravil jim děd.</p>
			<p class="MLP_text ParaOverride-1">Aha! řekne putovník. A&#160;chlap bere kůl a&#160;kudlou ho ostří.</p>
			<p class="MLP_text ParaOverride-1">Další večer nastal. Uslyšej škrábání na dveře a&#160;kluk poskočí a&#160;řekne: Dědeček je tady. A&#160;slyšej mocnej hlas děda hospodáře: Otevřete!</p>
			<p class="MLP_text ParaOverride-1">A&#160;chlap řekne: Dete pozdě, tatínku.</p>
			<p class="MLP_text ParaOverride-1">Ženská i&#160;kluk ho prosej, ať otevře, dědeček se jen malinko zpoz­dil k&#160;večeři! Tři dny šel po vlkovi! Je unavenej!</p>
			<p class="MLP_text ParaOverride-1">Chlap pootevře dveře a&#160;řekne: Ukažte nám vlčí hlavu, tatínku! Ale sotva pootevřel, tak děd vkročil dovnitř.</p>
			<p class="MLP_text ParaOverride-1">Chlap řekne: Kde máte vlčí hlavu, tatínku? Děd strašlivě zaúpí: Úúúúáá a&#160;zdvihne hlavu a&#160;všichni skrz vous viděj rozsápaný hrdlo.</p>
			<p class="MLP_text ParaOverride-1">Chlap popadne kůl a&#160;napřáhne ho na dědečka hospodáře. Na svýho tatínka!</p>
			<p class="MLP_text ParaOverride-1">A&#160;děd vyběhne z&#160;chalupy, je pryč. Tak dou spát.</p>
			<p class="MLP_text ParaOverride-1">Putovník se na svým loži převaluje a&#160;říká si, že by měl radši odjet, ale pomyslí na tu překrásnou dívku.</p>
			<p class="MLP_text ParaOverride-1">A&#160;slyší: Ťuk! na okýnko. Kluk se posadil na posteli v&#160;putovníkových nohách. Na okýnko klepe děd a&#160;je nesmírně bledý a&#160;říká: Vnoučku. Pojď si hrát. Kluk vyleze oknem.</p>
			<p class="MLP_text ParaOverride-1">Putovník si říká, že to sou rozhodně divný lidi.</p>
			<p class="MLP_text ParaOverride-1">Ráno synek nohama plete, je celej bleďounkej a&#160;popadne naostřenej kůl a&#160;hodí ho do bunaru, až voda cákne. A&#160;kluk umře.</p>
			<p class="MLP_text ParaOverride-1">Tady se něco děje! říká si putovník. Chce odjet do Východní říše, k&#160;carovi se navrátit. Beze zbraně. Chce však i&#160;tu dívku. Prosí ji, ať přijde do kumbálu. Jen slovíčko si povědět.</p>
			<p class="MLP_text ParaOverride-1">Dívka přišla a&#160;putovník jí zabránil odejít. Dívka zůstala celou noc. Ráno putovník odjel.</p>
			<p class="MLP_text ParaOverride-1">Domů putoval, před cara předstoupil, car putovníkovi poručil: Bez zbraně se nevracej! A&#160;tak jel zpátky.</p>
			<p class="MLP_text ParaOverride-1">V&#160;kraji všechno zčernalo. Vesnice jsou prázdný, ani pes nezaštěká, ani ptáček nezazpívá. Putovník potká popa a&#160;pop se ho ptá, kam jede. Putovník mu řekne, že do Čech.</p>
			<p class="MLP_text ParaOverride-1">Hned se otoč a&#160;jeď zpátky! říká mu pop. A&#160;putovník, že ne. Tak ho pop přežehná a&#160;dá mu kříž. Putovník si kříž na krk pověsí. A&#160;jede.</p>
			<p class="MLP_text ParaOverride-1">Slyší vytí vlků. A&#160;už se šeří. Přijede k&#160;chalupě a&#160;nikde nikdo! Vejde do stavení a&#160;hle! Dívka na štokrleti sedí a&#160;šije. Šije pilně, jehla jí v&#160;ruce lítá, ale co to šije, co to látá? Z&#160;vlčí kůže rubáš pro umrlce. Silně kůže vlčinou páchne.</p>
			<p class="MLP_text ParaOverride-1">Dívka divně voní, je cítit zemí. Ihned vstala, náruč jemu přichystala, pevně ho objala. Putovník nemůže popadnout dech!</p>
			<p class="MLP_text ParaOverride-1">A&#160;dívka řekla: Pojď, milý, naše malé pláče. Vede putovníka do sousední jizbice, do setmělé seknice. A&#160;co tam v&#160;kolíbce leží? Dračí vejce! A&#160;to vejce tepe, barvu mění.</p>
			<p class="MLP_text ParaOverride-1">Putovník rázem ví, že tohle má svému carovi dovézt. Popadne vejce a&#160;zabalí ho do vlčí kůže, do rubáše. Už dívku nechce. V&#160;rodný kraj k&#160;carovi spěchá.</p>
			<p class="MLP_text ParaOverride-1">Dívka je bledá. Prosí o&#160;políbení. Její rty se nehýbou a&#160;její tvář je studená. Jako by nebyla živá. Pevně putovníka v&#160;náruči svírá. A&#160;pak řekne: Už sou tady.</p>
			<p class="MLP_text ParaOverride-1">Putovník se dívá a&#160;hle! Za okny vidí děda, jeho syna s&#160;ženou i&#160;vnoučka. Škrábou nehty na okna, chtějí dovnitř. A&#160;všichni sou strašně bledý.</p>
			<p class="MLP_text ParaOverride-1">Dívka ho tak mocně svírá, že mu žebra drtí. Jmenuju se Čechie, říká dívka.</p>
			<p class="MLP_text ParaOverride-1">Putovník popadne křížek na krku. Popův dar.</p>
			<p class="MLP_text ParaOverride-1">Dívka odskočí, jako by ji ťal.</p>
			<p class="MLP_text ParaOverride-1">Putovník vyběhne z&#160;chalupy a&#160;vskočí na koně a&#160;ujíždí pryč.</p>
			<p class="MLP_text ParaOverride-1">Brzo za sebou slyší dupot. A&#160;slyší vlky výt. Všichni běží za ním: děd, jeho syn, žena, kluk i&#160;dívka Čechie.</p>
			<p class="MLP_text ParaOverride-1">A&#160;děd už koně předběhl a&#160;stojí na cestě, ale putovník ho přejel! Pevně svírá dračí vejce, putovník náš!</p>
			<p class="MLP_text ParaOverride-1">A&#160;chlap skočí na putovníka a&#160;putovník ho srazí a&#160;kůň do prachu zadupne. Žena svýho synka popadne, ve vzduchu ho roztočí a&#160;hodí. A&#160;kluk letí a&#160;padne na koně a&#160;zakousne se do něj. Kůň kluka srazí a&#160;kopytem zadupne. Kůň běží tryskem. A&#160;teď klukova matka vzduchem letí a&#160;jak vlčice vyje. Na koně skočí a&#160;kůň uhne a&#160;žena si o&#160;zem rozdrtí leb. A&#160;teď dívka Čechie vzduchem letí a&#160;sedne na koně za putovníka! Prudce Čechie putovníka kousne! A&#160;kůň bez dechu padne a&#160;putovník padne s&#160;ním. A&#160;svírá kříž na krku a&#160;dívka je pryč. Kůň je mrtev. A&#160;putovníkovi ruka od kříže sama odskočí. Ruka je popálená!</p>
			<p class="MLP_text ParaOverride-1">Dračí vejce ve vlčí kůži je pryč! Lásku Čechie ztratil a&#160;car mu setne hlavu. Je v&#160;prokleté zemi sám a&#160;sám.</p>
			<p class="MLP_text ParaOverride-1">Putovník si řekne: Sem to ještě já? Potom co sem zažil? Neví to.</p>
			<p class="MLP_text ParaOverride-1">A&#160;na místě svého procitu slíbí, že postaví kostel.</p>
			<p class="MLP_text_bez1radku_-12-0- ParaOverride-1">Já měl radost, že už skončil! Páta asi taky. A&#160;pan Cimbura povídá: A&#160;ten slib sem splnil. Však sem se na tom kostelíku něco naplahočil. No, teďka je katolickej.</p>
			<p class="MLP_text ParaOverride-1">A&#160;pak si tam pan Cimbura něco mručí do dek a&#160;heká a&#160;já bych byl rád, kdyby už ztichnul, ale on ještě povídá: Venku už se nestřílí, což? No, zdrávi jsme to přečkali.</p>
			<p class="MLP_text ParaOverride-1">Koukám na Pátu a&#160;Páta kouká na mě.</p>
			<p class="MLP_text ParaOverride-1">No, chlapci, vy si možná myslíte, že si z&#160;vás dělám legraci! Já bych vám klidně ukázal jizvy, jak mě ta holčice tehdy podrápala a&#160;pokousala, ale to víte! Ve spáleným mase by to ani nebylo vidět. A&#160;pan Cimbura se ve svým dekovým loži nadzvihne na lokti.</p>
			<p class="MLP_text ParaOverride-1">Já si sednu.</p>
			<p class="MLP_text ParaOverride-1">Koukám na Pátu. Slyší to, co já? Sám Cimbura povídá, že to on je ten putovník nelidskej, pohryzanej. To bysme ho měli hnedka zabít, napadá mě. Ale pak mě napadne, že jestli je pan Cimbura putovník, stejně ho zabít nemůžem. To asi nejde jen tak! Nejspíš stejně zas jen kecal… kouknu po něm. Taky po mně čučí! Pěkně do mě bodá vočima skrz svíce. Hnedka mám husí kůži po celým mozku. Myslím, že pan Cimbura teďka ví, na co myslím. Ale kousnout mě nechce, to by dávno moh! Tisíckrát. Dyť se vo mě hezky staral, když jsem byl bezbranný dítě! To bylo dávno!</p>
			<p class="MLP_text ParaOverride-1">Pan Cimbura ze mě spustí vostrej pohled, lehne si na záda, trochu se v&#160;dekách zamele a&#160;ještě povídá: Tak už herdeksakra, ty černo­prdelnice, pohni s&#160;tim zkurveným posledním pomazáním! A&#160;sestra Albrechta se hne, ale nejde k&#160;panu Cimburovi, jde ke mně, sedne si ke mně, jako by se od dob mejdlový komory nic nestalo, akorát že sestra Albrechta je teď strašně tlustá a&#160;stará a&#160;já jsem starej a&#160;tak velkej, že se jí už nevejdu do náručí, a&#160;ona říká: Bůh tě sem doved… vobejmeme se tak, že to svět v&#160;životě neviděl.</p>
			<p class="MLP_text ParaOverride-1">Pak sestra vstane a&#160;jde k&#160;panu Cimburovi.</p>
			<p class="MLP_text ParaOverride-1">V&#160;celým válečným sklepě je obrovský ticho, protože nikdo nemluví. Páta je taky u&#160;pana Cimbury a&#160;klekne si k&#160;němu. Pan Cimbura leží a&#160;je tichej, a&#160;to ještě nikdy nebylo. Vstanu a&#160;hejbnu se do tmy, kde si pamatuju sklepní dvířka, projdu a&#160;vystoupám po sklepních schodech a&#160;chodbou kolem kuchyně a&#160;parádního pokoje a&#160;jsem venku.</p>
			<p class="MLP_text_bez1radku_-12-0- ParaOverride-1">Vyprávění pana Cimbury smáčklo čas. Jo, držel nás pohádkou ve sklepě jako ve smyčce. Jen tak se stalo, že jsem vyběh zas do noci. Byla to ta samá, jako když jsem se schovával v&#160;letadýlku? Nebo už další? Nevěděl jsem.</p>
			<p class="MLP_text ParaOverride-1">Nikde se nesvítilo, na střeše stavení jsem zahlíd kočky, a&#160;to je teda dost zvláštní! to ony nerady se nechávaj vidět! Kočka vřískla a&#160;srazila velkýho černýho kocoura ze střechy, pad na udusanou zem, skočil stranou a&#160;už nebyl vidět v&#160;bejlí, který tam drželo padlej plot… Jinak nikde nikdo, ale bylo jasný, že v&#160;Siřemi je život… někde taky musely bejt tanky Kožanovovy armády, čichal jsem po benzínu a&#160;napínal uši, jestli uslyšim vrčení motorů. Kdybych narazil na gardový automatčíky, který běžej v&#160;předklonu s&#160;připravenejma orúžijema a&#160;čistěj terén pro tankovej přepad, je hnedka po mně. Mohl jsem se akorát přískokama sunout mezi temnejma chalupama, a&#160;tak jsem se dostal na náves. Já tam chtěl.</p>
			<p class="MLP_text ParaOverride-1">Svíčky plápolaly ve větru, spousta jich bylo uhořelejch, některý vítr zhas.</p>
			<p class="MLP_text ParaOverride-1">Hromady věnců měl až po kolena. Pamatoval jsem si ho pořád v&#160;neckách. Rakev stála opřená o&#160;vrata kostela. Kostel se černal nad nim, celá stavba. Vypadalo to, že kostel je z&#160;nebe spuštěnej, že visí z&#160;černočerný tmy. Vyžlata byl k&#160;rakvi přivázanej. To mi kluci neřekli. Možná to nevěděli.</p>
			<p class="MLP_text ParaOverride-1">Ruce měl rozpřažený, přivázaný k&#160;rakvi za lokty. Prsty mu teď trče­ly. Tady teda Kožanovovi gardisti nebyli, to by ho takhle nenechali jak ňákýho Pána našeho Ježíše Krista s&#160;rukama roztaženejma! To oni jistě nemaj rádi, tyhlety náboženský věci. Kdepak! Šel by dolu první salvou, mrtvej nebo živej, to jim bylo fuk. Mám je teda za zádama.</p>
			<p class="MLP_text ParaOverride-1">Do obličeje jsem Vyžlatovi nekouk. Nechtěl jsem. Taky ho měl schovanej v&#160;rakvi a&#160;byla noc. Jen jsem potřeboval vědět, že tu je. Protože kde byl předtím, to mimo mě věděl jedinej člověk. Margaš. A&#160;ten taky věděl, kdo a&#160;co ještě ve sklepě je.</p>
			<p class="MLP_text ParaOverride-1">Odlepil jsem se od stínu rakve, abych vklouz do mocnějšího stínu kostela a&#160;pak se prosmyk pár uličkama k&#160;rybníku a&#160;pak zmizel někde v&#160;siřemským kraji, ale vtom jsem je slyšel… nejdřív vzdálený skřípání a&#160;pak hučení, s&#160;kterým tanky trhaj zem, po který jedou, blížily se… K&#160;domovu Domovu mě teď hnaly tanky Kožanovovy armády, bylo mý štěstí, že neposlali pěší průzkum, ale zase to znamenalo, že útočej.</p>
			<p class="MLP_text ParaOverride-1">Běžím kolem tichejch a&#160;tmavejch stavení, kterejma končí vesnice, nořím se do pomalýho svítání, jako bych ho nes, teď běžím kolem tanku, pásy má kleklý, je vohořelej, bohužel je cejtit spáleninou, blivaninou, vím, že to je tank kolony Veselá písnička… Kolem domova Domova je hradba tanků, tanky Veselý písničky zaujaly kruhovou obranu po celý dýlce svahu a&#160;za tankama s&#160;rudejma hvězdama, poďobanejma kulkama všech vesnickejch domobran v&#160;úseku Tomašín, Luka, Bataj a&#160;tak dál, stojí barikáda, dlouhá barikáda vnitřní obrany.</p>
			<p class="MLP_text ParaOverride-1">Mezi budovou domova Domova a&#160;barikádou je čilej ruch, za barikádou navršenou z&#160;balíků papíru, ze školních lavic, ze židlí a&#160;asi ze všeho, co šlo z&#160;domova Domova vytáhnout, se komíhaj vztyčený velbloudí hlavy na dlouhejch krcích a&#160;za barikádou, která proti mně v&#160;ranním šírání neustále roste, se míhaj vojáci Veselý písničky a&#160;tahaj balíky papíru a&#160;různý věci, nepoznám je podle obličejů, z&#160;týhle dálky vidím za hradbama mihat se jen nezřetelný postavy v&#160;uniformách, jdu přikrčenej dál a&#160;dál… a&#160;chci se prosmyknout kolem prvního tanku obrannýho řetězce, co tu je v&#160;palebný pozici, musej mě vidět! Tak jdu pomalu, normálně… V&#160;okamžiku, kdy se mi do zad zaryje hlaveň, slyším: Eto Ilja! Timoša na mě zpod kovový přilby pozorně kouká, je unavenej!, a&#160;druhej automatčik v&#160;rozervaným námořnickým tričku a&#160;maskáči je taky unavenej, koukaj na mě, ale na to, že jsem byl tak dlouho pryč, mě zas nezkoumaj, to ne…! Kde se touláš? Marš za kapitánem! povídá Timoša přísně a&#160;zírá na mou teplákovku, snad ho zarazilo, že nemám tankistickou bundu, kterou mi kdysi vlastnoručně zašpendlil, pohybem automatu mě žene za tank k&#160;barikádě. Ten druhej ani necekne, šetřej slovama a&#160;šetřej pohybama, tuhle jejich strnulost znám, cejtěj ve vzduchu bitvu a&#160;chtěj bejt připravený. Jdu, kam mě pošlou.</p>
			<p class="MLP_text ParaOverride-1">Stín domova Domova naředil první světlo z&#160;nebe do chuchvalců, který automatčíci trhaj svejma pohybama, balíky papíru, co tu navršili do obrannejch hald, polejvaj vodou, hořící barikáda se blbě brání, to je jasný. Na barikádě jsou i&#160;kamna z&#160;kuchyně dílny a&#160;hromady dříví ze sklepa, oni rozsekali kóje! Jsou tu všelijaký bedny a&#160;hromady cihel, museli ho zevnitř pěkně potrhat ten náš domov Domov… Jdu k&#160;barikádě pomalu a&#160;vzpřímenej, aby po mně nešlehla dávka určená záškodníkovi nepřátelskýho průzkumu. Hlídkující automatčik v&#160;přilbě na mě jen mávne, pozná mě… Prosmyknu se přes balíky v&#160;jeho úseku a&#160;stojím před domovem Domovem.</p>
			<p class="MLP_text ParaOverride-1">Sumíruju v&#160;hlavě hlášení pro kapitána Jegorova, podle bojovýho postavení jednotky a&#160;kleklýho tanku mi je jasný, že Psanci nekecali… noví Rusové tyhle Rusy nechtěj.</p>
			<p class="MLP_text ParaOverride-1">Jasně že mě napadne, že tankisti i&#160;automatčíci Veselý písničky si budujou hrob, kterej se teď vytyčenej barikádou vine kolem domova Domova, do kterýho se k&#160;hrobu chystám zase já. Bidla, kterýma jsme drtili pásy popela na popelnou drť a&#160;kterýma jsme zachytávali letící ohořelý cáry papíru, teď sloužej ke zpevnění barikády, uhýbám vojínům, bolestivě se bacim do kolena, zakop jsem o&#160;necky… Staršina, kterýho v&#160;ranní mlze nerozeznám, se na mě vztekle osopí, s&#160;dvěma automatčíkam; a&#160;vleče necky plný rozmlácenejch cihel k&#160;barikádě. Do pracovního shonu se mísí řev drobnýho i&#160;vzrostlýho zvířectva a&#160;mně je jasný, že dorazily některý další kontingenty Socialistického cirkusu. Prohlíd bych si ty zvířata moc rád, ale nemám čas, protože chci dovnitř a&#160;rovnou do sklepa, a&#160;to dřív, než svítání úplně obnoví den a&#160;bude vidět.</p>
			<p class="MLP_text ParaOverride-1">Šinu si to krokem vším tím strkáním a&#160;tlačenicí, vojáci horečnatě budujou a&#160;pod nohama se jim při tom plete různý zvířectvo, šinu si to ke dveřím domova Domova, překračuju a&#160;zakopávám o&#160;hadice, který plněj vědra páchnoucí vodou, a&#160;dojde mi, že barikádu polejvaj sklepní vodou… Rozsekali i&#160;bulharskou mořskou boudu a&#160;pomalovaný prkna naházeli na balíky papíru. Velbloudi se paktujou s&#160;dalšíma zvířatama, s&#160;mořským oslíkem, no jasně! Jsou tu taky velký tlustý srnky, který jsem teda po Blahoši klusat neviděl, tlustý srnky okolo sebe flušou a&#160;kopou nohama, automatčíci je zrovna vlečou na lanech za roh Domova a&#160;slyšim ostrou dávku z&#160;automatu a&#160;pak další, sotva ty živočichy zahlídnu, hnedka je popravěj, smůla… Nikdo si toho nevšímá a&#160;mě si taky nikdo nevšímá, jak to, přece jsem s&#160;nima dlouho nebyl? Pěkně na mě kašlou… a&#160;vtom slyším: Ilja! a&#160;zase: Ilja!, a&#160;je to hlas kapitána Jegorova, ten bych si s&#160;žádným jiným nesplet, hned z&#160;chůze ztuhnu do pozoru, pak se oblak prachu, co v&#160;mlze svítání vydupaly tlustý srnky, rozplyne a&#160;já přímo přede dveřma domova Domova vidim lidskej shluk, odtamtud mě volá muj kapitán! Vojáci jsou namačkaný kolem vlčí klece, která je dokořán, a&#160;ten vlk tam leží na boku, je obrovskej, leží, jako by dodělával. Nakročim, když mě muj velitel volá, a&#160;pak jako by mě předstihla představa uniklá z&#160;mý hlavy, vidím sám sebe v&#160;potrhaný tankistický blůze, běžím na zavolání svého kapitána ze dveří domova Domova, hrnu se ven a&#160;v&#160;ruce mám kuchyňskou kudlu, dlouhej porcovák ostřím k&#160;zemi… Ilja! volá zas kapitán Jegorov a&#160;já ho konečně vidím, dřepí na bobku u&#160;otevřený klece, Margaš s&#160;nožem běží z&#160;kuchyně k&#160;vlkovi, a&#160;než mi ostatní vojáci shromážděný kolem klece zacloněj výhled, vidím, že Margaš nadzvedává vlčí hlavu, vidím mátožnej jazyk vlka vyklouznout z&#160;tlamy a&#160;vidím, že Margaš vlka podřezává, všichni si ale myslej, že to dělám já… Snadno je obejdu, vklouznu do domova Domova, běžím podél hadice, co se plazí po schodech, běžím do sklepa, hned jsem tam.</p>
			<p class="MLP_text_bez1radku_-12-0- ParaOverride-1">Vysáli hadicema spoustu sklepní vody. Kroky se tu rozléhaj, jako by člověk nešel sám. Nepotřebuju světlo, abych se dostal k&#160;hrobový kóji. Mříž se válí na zemi. Vytáhli ho ven. Maličkej Vopičák leží pod strašným, umolousaným prostěradlem na plechu nad dírou. Je úplně zakrytej. Slyšim hučení. Je to ten vítr ze dna sklepa, kde jsou další sklepy. Hmátnu na prostěradlo a&#160;jsem rád, že tu není vidět.</p>
			<p class="MLP_text ParaOverride-1">Nemyslím na nic. V&#160;hlavě se mi přemílaj odpadky všeho, co jsem zažil. Jo, napadlo mě, že tu s&#160;ním zůstanu. Pak si ale umíním, že naopak budu žít co nejdýl. Počkám na svou dospělost a&#160;jaký to bude. Teď jsem se schoval k&#160;Vopičákovi, protože jinam na světě jít nemůžu. Pak bylo hučení větru přerušený salvama zvenčí. Zdi domova se otřásly, do vlasů mi napadala omítka. Kožanovova armáda zaútočila.</p>
			<p class="MLP_text ParaOverride-1">Párkrát jsem poklep prostěradlo, kde měl nohu, ramena, koleno. Byl jsem s&#160;ním. Nemohl mi odpustit a&#160;nikdo mi nemohl odpustit. Mohl jsem počkat, až skončí bitva, a&#160;pak se udat, aby mě popravili. Jenže oni by mě nejspíš odbouchli jen tak. To nemělo cenu. Vrátil jsem se k&#160;němu. Strážil jsem ho, svýho bratra, dával jsem bacha ve tmě. Byli jsme spolu. Byli jsme u&#160;sebe doma. Víc jsem udělat nemohl.</p>
			<p class="MLP_text_bez1radku_-12-0- ParaOverride-1">Pak práskaly další salvy. Šlo to ve vlnách. Asi pořád pálili do našich tanků v&#160;kruhový obraně. To v&#160;přestávce mezi salvama jsem ho slyšel. Přicházel. Ale naštval mě. Když už si všichni v&#160;koloně myslej, že Margaš je já, měl by se aspoň naučit chodit jako diverzant! Valil se sklepem, jako by mu to tam patřilo. Na krk mu dejchali velbloudí kluci. Některý měli baterky, viděli jsme na sebe.</p>
			<p class="MLP_text ParaOverride-1">Stál přede mnou v&#160;tankistický bundě, co správně patřila mně!, byl celej od krve, rychle dejchal. Divím se, že neni překvapenej, když mě vidí. Museli přijít pro Vopičáka. Vytáhli ho přece ven! Dva z&#160;velbloudích kluků se k němu taky hned hrnuli, jenže já je nenechal.</p>
			<p class="MLP_text ParaOverride-1">Iljo! povídá Margaš. Rád tě vidim! Dobře, že tu seš.</p>
			<p class="MLP_text ParaOverride-1">Jo, říkám já. Dete už teda do tý tvý krásný země? říkám mu, aby věděl, že jsem na nic nezapomněl. Mluvím rusky, aby rozuměli i&#160;velbloudí kluci, co je jich teď plný sklepení. Kudlu Margaš už nemá. Ale sundavá si bundu a&#160;podává mi ji.</p>
			<p class="MLP_text ParaOverride-1">Stojí přede mnou po pás nahej, podává mi tankistickou blůzu a&#160;škube mě za mou teplákovku.</p>
			<p class="MLP_text ParaOverride-1">Dělej, povídá, my ho vodvezeme!</p>
			<p class="MLP_text ParaOverride-1">Vopičáka vodvezete? řvu na něj, protože zdma sklepa otřese další salva.</p>
			<p class="MLP_text ParaOverride-1">Jo! zařve Margaš, protože teď venku pálej neustále. Některý velbloudí kluci jsou u&#160;Vopičáka a&#160;já jim nemůžu v&#160;ničem bránit. Rychle se otočím, protože z&#160;něj strhli prostěradlo a&#160;přikrejvaj ho kůžema, co donesli. A&#160;huňatou velkou kožešinu mi hodí Margaš do ksichtu. Je to ten vlk.</p>
			<p class="MLP_text ParaOverride-1">Poslouchej, co se mi zdálo, křičí Margaš.</p>
			<p class="MLP_text ParaOverride-1">Ne! zakřičim na něj.</p>
			<p class="MLP_text ParaOverride-1">Zabiješ kapitána Jegorova, povídá Margaš klidně, protože hlavně přestaly chrlit tankový granáty, venku jen práskaj orúžije a&#160;taktaj kulomety, a&#160;to se slyšíme… Kdyby mi tohle řekl někde na prosluněný pasece v&#160;Kupečáku nebo třeba taky ve snu, tak bych se smál, ale on mi to říká zase v&#160;tomhle sklepě a&#160;já mám všude na těle husí kůži jak šupiny. Domovem Domovem třese palba a&#160;lidi mý tankový kolony umíraj.</p>
			<p class="MLP_text ParaOverride-1">Povídals, říkám Margašovi, že tvůj táta je vlk! A&#160;máchnu proti němu čerstvě staženou vlčí kůží. Pročs tohle udělal?</p>
			<p class="MLP_text ParaOverride-1">Kapitán Jegorov mi to nařídil, povídá Margaš. Musíš ho zabít.</p>
			<p class="MLP_text ParaOverride-1">Velbloudí kluci mluvěj s&#160;Margašem tim jejich nesrozumitelným jazykem. Jemně zdvihaj Vopičáka. Leží pořád na dveřích. Pět šest velbloudích kluků ho zvedá a&#160;jdou. Jdou ven ze sklepa.</p>
			<p class="MLP_text ParaOverride-1">Margaš si zapíná teplákovku, kterou jsem mu dal, a&#160;vykládá, že Vopičáka vodvezou do tý nádherný země, kde je spousta trávy a&#160;kde jsou všichni kluci bráchové.</p>
			<p class="MLP_text ParaOverride-1">Máš radost? ptá se Margaš.</p>
			<p class="MLP_text ParaOverride-1">Pokejvnu, protože chci, aby Vopičáka odvezli, a&#160;oblíknu si tan­kistickou blůzu. Je pocákaná vlčí krví, ale to brzo uschne.</p>
			<p class="MLP_text ParaOverride-1">Kapitán na tebe čeká, říká Margaš.</p>
			<p class="MLP_text ParaOverride-1">Skloní se, odsune plát plechu nad bývalým hrobem, zaloví tam, podá mi něco v&#160;hadru a&#160;je to ta černá Vyžlatova pistole.</p>
			<p class="MLP_text ParaOverride-1">Velbloudí kluci jdou chodbou před náma, jsme teď Vopičákův průvod, nesem ho ven, pistoli strčim za kalhoty. Nevim, co bude.</p>
			<p class="MLP_text ParaOverride-1">Vyšli jsme ze tmy sklepa do dne, stojíme před domovem Domo­vem, oslepený a&#160;ohlušený výbuchama, v&#160;barikádě zalehlí a&#160;zakleklí vojíni Veselé písničky pálej z&#160;automatů a&#160;kulometů, vidim, že tanková kruhová obrana před barikádou ještě není protržená, moc k&#160;tomu ale nezbývá, protože všude proti domovu Domovu se valej útočící tanky, mlha je pryč, světlo, který padá na bojující z&#160;nebe, je na mnohejch místech porušený ohniskama dýmu, a&#160;protože barikádníci zapalujou žlutý a&#160;temně modrý dýmovnice, aby nebyli snadným terčem, tak kašlem, bezbranný a&#160;vystavený palbě, ale co se to pak dělo…? Kdyby mi tohle vyprávěl cizí člověk, třeba i&#160;dost znalej bojovejch situací, vysmál bych se mu, věděl bych, že on za lži svýho dětství nekloktal odpornej, temnej dehet… ale stalo se tohle: přes bitevní vřavu a&#160;přímo v&#160;ní před dveřma domova Domova poklidně stojej vystrojený jízdní velbloudi, jen trochu komíhaj hlavama a&#160;přímo před Margašem teď čelní velbloud, opravdu mohutný zvíře, klekne a&#160;Margaš mu vklouzne na hřbet a&#160;velbloudí kluci mu podávaj Vopičáka… jeho ostatky… a&#160;pak sami úplně klidně posedaj do dřevěnejch sedel, klečící velbloudi se s&#160;nákladem kluků zvednou a&#160;tyčej se jak věže, nevšímaj si palby, křiku ani chropotu raněnejch, nevšímaj si kusů železa svištících vzduchem, jdou, jako by opravdu byli součástí nějakýho Margašova snu a&#160;ne skutečnosti… Myslím, že Margaš teďka sní a&#160;ten sen se děje… Ale já nesním, tak sebou kvůli svištícím kulkám praštím na zem, velbloudi jdou palbou, kus barikády teď vyrval výbuch, vidím a&#160;slyším ječet vojáky, pár kroků ode mě se vztyčí dlouhej obránce, ale neni to Kantarija!, odhodí orúžije a&#160;padne hlavou do papírovýho žoku, šrapnely i&#160;jednotlivý kulky bubnujou do barikády, do papíru napitýho sklepní vodou a&#160;teď i&#160;krví, vidim, že ty tlustý srnky obránci pobili a&#160;zpevnili jima valy kolem kulometnýho hnízda, velbloudi jdou tímhle vším pomalu do svahu, kráčej se svým nákladem kluků a&#160;myslím, že ze všech lidí je vidím jenom já, a&#160;tak se stávám součástí Margašova snu… Velbloudi kráčej do svahu nepovšimnutý bojujícíma a&#160;nezasažený střelama mizej v&#160;kouři a&#160;dýmu.</p>
			<p class="MLP_text ParaOverride-1">Netušil jsem, že spíš než do okamžitý smrti, a&#160;tak i&#160;do nebeskýho království, dokážou velbloudi projít palbou do snový krajiny klidu a&#160;míru. Mám radost. Pak už jsem je nikdy neviděl.</p>
			<p class="MLP_text_bez1radku_-12-0- ParaOverride-1">Motám se před domovem Domovem se zakrvácenou vlčí kůží v&#160;ruce, a&#160;protože palba na chvíli poleví, slyším zas: Ilja! To muj kapitán mě volá. Jdu ho hledat.</p>
			<p class="MLP_text ParaOverride-1">Chci, aby malej Vopičák zůstal bezpečnej v&#160;sedle snovýho velblouda. Chci, aby doputoval do nádherný země. Rozhodnu se, že i&#160;další Margašův sen se splní, a&#160;vytáhnu pistoli. Odjistim černou bouchačku a&#160;jdu hledat kapitána.</p>
			<p class="MLP_text ParaOverride-1">Muj kapitán Jegorov se přede mnou vynořil tak náhle, že mi paže s&#160;napřaženou zbraní poklesla. Kožanovovi lidi zas začli pálit. Kapitán Jegorov stojí jakoby nic. Kouká na mě, upírá na mě svůj zkoumavej pohled ostřílenýho frontovýho bojovníka.</p>
			<p class="MLP_text ParaOverride-1">Doufám, že možný drobný rozdíly mezi Margašem a&#160;mnou přičte kapitán rychlým změnám během dospívání v&#160;životě pod palbou… Přidřepnu a&#160;chránim si aspoň hlavu. Kapitán stojí nepohnutě, klouzne očima po vlčí kůži, kterou svírám, a&#160;rty mu zvlní drobný úsměv… Raduje se, že mě našel! Výstřely třaskaj všude kolem nás, odštípnou třísky ze dveří domova Domova, zahalí nás oblak dýmu, tentokrát z&#160;červené dýmovnice, kapitán se ke mně pohne, nic nedbá na černou pistoli, kterou mu nabízím, muj kapitán mě krátce objal a&#160;přitiskl k&#160;sobě… je to jak chvíle, kdy legenda o&#160;Fedotkinovi a&#160;jeho chlapci ožila a&#160;kapitán Jegorov mě objal na hořícím tanku… Nedokážu zmáčknout spoušť. Kapitán mi vezme vlčí kůži, zajištěnou zbraň strčím za kahoty a&#160;běžím za kapitánem, vlčí kůže plná strupanců temné krve mi vyznačuje cestu čmoudem dýmovnic, ženu se za kapitánem.</p>
			<p class="MLP_text ParaOverride-1">Oběhnem domov Domov a&#160;jsme u&#160;pohřebního náklaďáčku a&#160;volant silou zbělených kloubů svírá příkazník Kantarija, na stupačce stojí příkazník Timoša, automat má přes záda, v&#160;ruce drží prostěradlo asi z&#160;nějaký sestří postele, na pokyn kapitána Jegorova se vyšvihnu na korbu pod plachtu nákladáčku a&#160;padnu do měkkýho, vždyť tu je celé bohatství trénu, poznávám koberce, v&#160;kterých jsem připoutaný trávil noci, a&#160;poznávám stojací hodiny a&#160;sošky a&#160;umyvadlo se zrcadlem, hromady cingrlat, pytle s&#160;hodinkama a&#160;kostelními skvosty, celé bohatství kapitána Jegorova, poklad kolony… A&#160;kapitán v&#160;té hromadě teď klečí a&#160;hned na haldu koberců rozprostře vlčí kožešinu a&#160;nesmírně opatrně do jejího středu ukládá dinosauři vejce větší než moje hlava, přehazuje přes vejce cípy zakrvácené vlčí kožešiny, zavazuje je do uzle a&#160;pečlivě vejce ukládá… Dal do nákladáčku, co měl nejcennějšího, a&#160;mě přivolal! Auto sebou trhne, padnu před kapitánem Jegorovem na všechny čtyři a&#160;bacim hlavou do stojacích hodin, naštěstí je zachytím… Jegorov praští pěstí do kabiny, Kantarija klepne zpátky a&#160;motor náklaďáčku řve…</p>
			<p class="MLP_text_bez1radku_-12-0- ParaOverride-1">Kolem průrvy v&#160;barikádě stojej a&#160;klečej naši automatčíci v&#160;různejch pozicích vhodnejch k&#160;palbě a&#160;dost možná, že některý se do barikády zaklesli kvůli svejm zraněním, a&#160;koukám, dva tři jsou úplně bez života… Z&#160;pozice, kde je balíkama maskovaný kulometný hnízdo, k&#160;nebi trčej kopytama nohy zvířat. Vyrazíme průrvou a&#160;za malou chvíli míjíme naše tanky. Řetězec tanků v&#160;kruhové obraně je neporušen, i&#160;když pár strojům klekly pásy a&#160;z&#160;jednoho tanku je výbuchem vyrvaná věž, automatčík Timoša drží prostěradlo, který vlaje ve větru, a&#160;automatčíci a&#160;tankisti hleděj na naši bílou vlajku a&#160;zdvihaj ruce k&#160;pozdravu, radujou se, že jedeme vyjednat příměří… V&#160;trávě svahu leží těla v&#160;černých tankistických uniformách, plátno plachty kryjící korbu mi pleská do obličeje, křečovitě se držím lavičky, vždyť jedeme divokým terénem svahu, přes výmoly a&#160;díry po granátech, kapitán Jegorov vztekle zařve, neboť velký zrcadlo u&#160;umyvadla praskne, kapitán nadává a&#160;obejme velký stojací hodiny, aby je chránil, a&#160;zmlkne, až když nás zastavěj hlavně Kožanovovejch tanků.</p>
			<p class="MLP_text ParaOverride-1">Tady se svah celej vlní zběsilou prací zákopníků, celý družstva motostřelců tu naklusávaj do pozic. Míjíme tmavě zelenou ocelovou hradbu tanků, každý chrání rudá hvězda, tanky stíněj zástupy, co se tu plahočej se zákopnickejma lopatkama v&#160;řevu svejch poddůstojníků, míjíme všechny ty nový Rusy v&#160;okopech a&#160;střeleckejch pozicích a&#160;vidím, že maj báječný nový maskáče a&#160;jejich okopy se ježej zbraněma, lehkejma i&#160;těžkejma, a&#160;zdaj se mi bejt odpočatý, ne jako rozedraný a&#160;všelijak pohmožděný automatčíci Veselé písničky… Raduju se, že s&#160;kapitánem Jegorovem jedem sjednat mír a&#160;přechod Veselé písničky pod prapory a&#160;bojový zástavy nových Rusů, protože co taky jinýho? Jedeme ozbrojeným lidským mraveništěm pomalu, využívaj palebný pauzy a&#160;upevňujou ve svejch pozicích semhle támhle i&#160;pár samohybek a&#160;kulometný hnízda ani nemá cenu počítat, přestávám si ty údaje zapisovat do hladový hlavy diverzanta, radši si umiňuju, že si opatřim novou teplákovku, kterou budu mít vždycky pod tankistickou bundou, abych se mohl, pokud potáhnem čistit Československo od zločinců, v&#160;případě potřeby, třebas ofenzívy band, stát přiblblým venkovským chlapcem, něčím zajatcem nebo tak. Napadlo mě, že by to byla dobrá příprava na další válečnej život. Ale zase jsem se plet.</p>
			<p class="MLP_text ParaOverride-1">Vyžlatova pistole mě tlačí a&#160;mohl bych s&#160;ní bejt podezřelej, tak jí vemu a&#160;šoupnu do koberců. Ještě ji nohou pokopnu, aby zajela co nejhloub mezi kapitánovy poklady. Když nevim, kde je, je mi hned líp.</p>
			<p class="MLP_text ParaOverride-1">Tanky Veselé písničky tu palbou nasekaly spousta trhlin a&#160;děr, a&#160;to nejen v&#160;půdě. Jedeme teď hmyzím závojem, pancéřovaný modrý a&#160;zelený masařky nalítávaj i&#160;pod plachtu náklaďáčku, jedem kolem obvaziště, slyšíme převalovat se tu vzduchem vzdechy, steny a&#160;plakání, občas slyšíme i&#160;zaječení, jak to na obvazištích, zvlášť v&#160;první linii, prý vždycky bývá, o&#160;tom jsem už od vojáků kolony slyšel. To my neměli. No, tanková kolona neni armádní sbor.</p>
			<p class="MLP_text ParaOverride-1">Nad obvazištěm zastavíme. Jsme na vrcholu svahu, kdybych si stoup na špičky, viděl bych vesnici. Lezem ven, první kapitán.</p>
			<p class="MLP_text ParaOverride-1">Velitelský stan tvoří černá plachta na kůlech. Důstojník v&#160;černý uniformě posetý řády teda musí být sám generálmajor Kožanov. Pochopím, že bojovejma zástavama jeho jednotky jsou četný kopí zapíchaný do země. Leknu se, protože na kopích, ve větru, kterej tu sviští svahem, vlajou ženský vlasy. Jsou světlý i&#160;tmavý a&#160;jsou smotaný v&#160;hrubý copy. A&#160;jdem blíž a&#160;mě napadne, že to jsou spíš koňský žíně. Jo, jsou to vocasy koní.</p>
			<p class="MLP_text ParaOverride-1">Kožanov je velkej, je větší než kapitán Jegorov. Na skládacím stole před stanem je hromada map, jsou to pravý mapy, ne jako ty moje.</p>
			<p class="MLP_text ParaOverride-1">Kapitán Jegorov se zahlásí, já ne, po mně to nikdo nechce. Timoša stojí v&#160;pozoru u&#160;náklaďáčku. Kantarija z&#160;nákladáčku vyleze, až když po něm kapitán štěkne povel.</p>
			<p class="MLP_text ParaOverride-1">Kožanov stojí proti nám a&#160;chvíli se nehejbe. Pak luskne prstama a&#160;za náma je najednou řada paragánů, poznám ty uniformy, jsou to gardový paragáni, ne jen tak ňáký vojclové, a&#160;všichni jsou obrovský.</p>
			<p class="MLP_text ParaOverride-1">Zabte někdo toho kluka i&#160;ty dva řidiče, povídá Kožanov a&#160;já slyším, jak paragáni vodjišťujou kvéry.</p>
			<p class="MLP_text ParaOverride-1">Anebo počkejte, eště je nezabíjejte, povídá Kožanov.</p>
			<p class="MLP_text ParaOverride-1">Ať se rozloučej se svou jednotkou. A&#160;Kožanov máchne rukou a&#160;my se otočíme. Koukáme na masu tanků, který za nepřetržitý palby právě projížděj barikádou. Zdálky a&#160;ze svahu vidíme akorát tanky. Boj samotnej vypadá jako pobíhání mravenců v&#160;plamenech. Vim, že je tam barikáda a&#160;do ní vpletený muži a&#160;zvířata.</p>
			<p class="MLP_text ParaOverride-1">Pak jde Kožanov k&#160;mýmu kapitánovi a&#160;obejme ho a&#160;políbí.</p>
			<p class="MLP_text ParaOverride-1">Kapitán mi poručí, ať vlezu na korbu. Je příjemný, že mezi mnou a&#160;paragánama je aspoň ta plachta. Kapitán zavelí, ať ji roztáhnu.</p>
			<p class="MLP_text ParaOverride-1">Kožanov s&#160;Jegorovem lezou dovnitř a&#160;Kožanov poplácá pytle s&#160;hodinkama a&#160;skvostama a&#160;pleskne i&#160;po jednom velkým skleněným jelenovi, rozhlíží se šerem a&#160;říká: Suvenýry, hm… Zakopne o&#160;prasklý zrcadlo s&#160;umyvadlem, zakleje a&#160;praští do něj pěstí a&#160;něco zařve a&#160;pár těch paragánů se pohne k&#160;nám a&#160;Kožanov ukazuje na pytle a&#160;oni je berou a&#160;snášej dolu a&#160;někam nesou… A&#160;Jegorovovi zůstanou v&#160;náklaďáčku pouhý tři pytle, a&#160;to neni spravedlivý, to všichni viděj, tak Kožanov zařve a&#160;paragáni daj jeden pytel, ten nejmenší, zpátky pod plachtu. A&#160;teď Kožanovovi Jegorov podává vlčí vak, rozbalí ho a&#160;ukazuje generálmajorovi Kožanovovi dinosauří vejce, ten svůj nejoblíbenější suvenýr.</p>
			<p class="MLP_text ParaOverride-1">Kožanov hladí vlčinu a&#160;říká: Správně, soudruhu, z&#160;toho budou vynikající vlčí čepice do naší ruské zimy, velmi správně, a&#160;pak se prstem dotkne i&#160;hrubýho povrchu dinosauřího vejce a&#160;říká: Tohle je vynikající suvenýr, soudruhu, dobře ho opatruj… Řidiče ovšem nepotřebuješ, ani kluka!</p>
			<p class="MLP_text ParaOverride-1">Oba jsou pod plachtou nákladáčku shrbený, já stojim v&#160;pozoru, kapitán Jegorov mi položí tlapu na rameno, dívá se na svý nohy, na koberce, po kterejch šlapem, a&#160;říká: Je to muj synek, všichni jeho padli. A&#160;kapitán Jegorov posmrkne.</p>
			<p class="MLP_text ParaOverride-1">A&#160;generálmajor Kožanov řekne: Ach, soudruhu můj, taková je válka, naše matka, ta kurva pojebaná, a&#160;taky smrkne. Pak tiše řekne: Ponech si tedy chlapce a&#160;leťte do bezpečí, leťte jak orli!</p>
			<p class="MLP_text ParaOverride-1">Kožanov náhle dřepne mezi koberce a&#160;z&#160;kapsy pláště vytáhne lahvičku, odzátkuje ji, lokne si a&#160;pak lahvičku podá i&#160;Jegorovovi a&#160;ten si taky dřepne a&#160;napije se, generálmajor hladí vlčí kůži a&#160;říká: Ušij tedy teplou čepici pro sebe i&#160;čepičku pro chlapce.</p>
			<p class="MLP_text ParaOverride-1">Po chvíli řekne Kožanov: Inu, posadili jsme se před cestou, a&#160;vstane a&#160;leze ven a&#160;kapitán Jegorov hned za ním, taky skočim ven, plachta mě pleskne přes hlavu.</p>
			<p class="MLP_text ParaOverride-1">A&#160;major Kožanov se teď usmívá a&#160;říká nám: Cesta je volná, ale počkejte chvilku… mizí pod černou plachtou velitelskýho stanu a&#160;za okamžik se zase objeví, ve stanu sundal placatou důstojnickou čepici a&#160;nasadil si na hlavu přilbu s&#160;kovovou špicí, přilba ozdobená rudou hvězdou vypadá starodávně a&#160;celá se blejská… Pěkné, že? směje se na nás Kožanov, ale jeho paragáni se nesmějou, jsou str­nulí, držej kvéry, koňský ohony na kopích pleskaj ve větru, a&#160;Kožanov povídá: Zabte akorát ty řidiče.</p>
			<p class="MLP_text ParaOverride-1">Ozve se dávka a&#160;druhá, splynou, neotočim se, ale koutkem oka stejně vidím, jak dva paragáni vlečou Kantariju za nohy, má díru v&#160;hlavě, ruce mu plouhaj po zemi. A&#160;ještě slyšim prásknutí z&#160;naganu, a&#160;to dobili Timošu. Je mi to líto.</p>
			<p class="MLP_text ParaOverride-1">Kapitánu Jegorovovi je to taky líto. To vidí každej. Generálmajor Kožanov ho obejme kolem ramen a&#160;trochu jím zatřese a&#160;říká: Vím, jak ti je, milej soudruhu, tvá jednotka je zničena, to já zažil už kolikrát… ber to jako nutné přezbrojování naší armády, tanky už stejně nebudem potřebovat, tady všude, máchne Kožanov rukou nad Siazem, bude jedno velké skladiště jaderného arzenálu.</p>
			<p class="MLP_text_bez1radku_-12-0- ParaOverride-1">Sedíme v&#160;řidičský kabině a&#160;volant musí bejt ještě teplej od Kan­tarijovejch rukou. Brzo se dostanem za úseky, který jsem popsal a&#160;nakreslil ve svých mapách. Na křižovatkách a&#160;rozcestích na nás máchaj praporkama regulovčíci a&#160;tu a&#160;tam i&#160;vidim na stromech přibitý prkno, kde je azbukou vyveden nápis Louny a&#160;směrovka, a&#160;tam my asi jedem, a&#160;já myslim na Dýhu, že tenhle kraj teď taky vidím z&#160;auta a&#160;že jako on jedu vlastně eskortou, ale ne s&#160;ňákejma českejma policajtama! Jedu se sovětským kapitánem, a&#160;ne do pasťáku nějakýho, ale do opravdovskýho domova, jestli si mě totiž kapitán Jegorov opravdu bere za syna.</p>
			<p class="MLP_text ParaOverride-1">Kapitána se ale na nic ptát nemůžu. Pevně na klíně držím huňatou vlčí kožešinu, tak abych se pokud možno nezapatlal krví, která se v&#160;drobnejch místečkách už srazila a&#160;teď se pod tlakem mejch prstů v&#160;šupinkách odlupuje, a&#160;protože kůže je pěkně huňatá, tak pod ní to drsný, zkrabatělý vejce ani necejtim. Kapitán povídá, že poletíme jako orli do daleký a&#160;nádherný země na východě, do země tak nádherný a&#160;obrovský, že si ji ani nedokážu představit… ale teď mě kapitánova řeč sere! Zní zas jako nějaká pohádka a&#160;já už jsem na pohádky starej. Říct to ale kapitánovi nemůžu, to dá rozum.</p>
			<p class="MLP_text ParaOverride-1">Pak kapitán začne zpívat, brnká do klaksonu a&#160;vůbec vyvádí, dupe, takhle on se raduje! Jeho zpěv mi rve uši vohlušený nespočetnejma bojema a&#160;taky střeva, v&#160;kterejch mám akorát hlad, teďka pěje o&#160;nějaký Katuši, nejspíš nějaký kurvě tulivý, co někde leze po břehu, a&#160;pak kapitán hlubokým hlasem pěje o&#160;nádherné, daleké zemi, domovině plné hustých lesů a&#160;tak, o&#160;prašivým Kupečáku teda haleká, ten vrah svejch lidí, který zaprodal, aby mu ten druhej vrahoun nechal jeho suvenýry, pobraný bohužel s&#160;mou pomocí vesnickejm lidem… Myslím si, že má ksicht úplně zpocenej, ale houby, on muj kapitán brečí a&#160;přitom se směje. Napadne mě, že vyskočim z&#160;auta, ale to neni dobrej nápad, protože jedem po asfaltce a&#160;docela teda frčíme! Takhle rychle jsem nikdy nejel! To se s&#160;jízdou na tanku vůbec nedá srovnávat!</p>
			<p class="MLP_text ParaOverride-1">Snad je to právě rychlostí jízdy, že se mi před okýnkem v&#160;krajině začnou míhat obličeje, vynořujou se mi v&#160;mysli, pletu si lidi svý mysli s&#160;opravdovskejma lidma, teď už nemíjíme jen leckde stojící osamělý regulovčíky, což znamená, že je po bojích! jinak by tu sami nestáli! Bandy by je zlikvidovaly! Prolítnem vesnicí, kde na návsi ryje v&#160;kaluži stádo prasat a&#160;kde jsou ve voknech záclonky, vidim, že moje vlast Čechy jsou teda vobrovský!, daleko větší než pouhej kraj mejch map! Míjíme auta, vojenský s&#160;rudejma hvězdama i&#160;mrňavý osobáky plný čučících Čechů, a&#160;ti se na nás teda koukaj zle! Ale ani neceknou, ani nezatrouběj, když zblejsknou Jegorovovu potrhanou, bojema vočazenou uniformu a&#160;možná i&#160;tu mou!, tak maj vítr, civilové… Pak se za okýnkem zas míhá jen česká zem v&#160;různým stupni zabahnění a&#160;rozmlácenosti. Tak pevně zavřu oči a&#160;přes to ruský povídání a&#160;zpěv a&#160;řev kapitána Jegorova vidim tváře lidí z&#160;vesnice… a&#160;vidim chlapy z&#160;domobrany a&#160;vidim taky tváře sester a&#160;myslim, že už jsou všechny mrtvý, a&#160;vidim další lidi z&#160;vesnice, některý mi mávaj, jakože opouštím českou zem a&#160;že zdrhám a&#160;že oni jsou rádi! ať si táhnu!, a&#160;dávaj najevo, že mi stejně nikdy neodpustěj, co jsem dělal… Vidim obličeje siřemskejch lidí, co jsem znal a&#160;co jsou teďka nejspíš v&#160;pekle nebo na cestě do něj, evakuovaný, jsou za každým tim mrňavým kamínkem český země, co v&#160;zběsilý rychlosti míjíme, a&#160;křičej na me, zlobně a&#160;nenávistně… Všude vidim obličeje lidí, co se krčili ve stodole, kdekoli v&#160;úseku Tomašín, Luka, Skryje, Bataj a&#160;tak dál…, štěkaj na mě svou nenávist a&#160;že mi nikdy neodpustěj. A&#160;pak vjedem do stromový aleje, ale nevlajou tam žádný těžký větve obsy­paný sladkejma třešněma tohodle léta, ne jsou to ženský stromy a&#160;strnulý masky Čechie, který do stromů vyryli starý divoký lidi, když byl ještě Kupečák všude, jsou to bojový zástavy nenávisti… Ženský stromy zmizej a&#160;já náhle vidim Hanku, vidím, že Hanka pohla rty a&#160;že mi chce něco říct, tak se k&#160;ní naklonim a&#160;třísknu se obličejem o&#160;sklo, protože náklaďáček zastavil a&#160;já se vzbudím a&#160;kapitán Jegorov mě bací do ramene a&#160;řekne: Býstro! Chvátáme, abychom utekli z&#160;Hančiný země.</p>
			<p class="MLP_text ParaOverride-1">Vykládáme z&#160;náklaďáčku suvenýry, vlečem pytle, co zbyly. Zajeli jsme do hangáru a&#160;kapitán Jegorov už neřve a&#160;nezpívá ani nebrečí, ale je strohej a&#160;tvrdej, jak má velicí důstojník bejt… Tahám zpod zplihlý plachty ty jeho vobrazy s&#160;jelenama a&#160;sošky jelenů, velký i&#160;malý, a&#160;taky sedací vanu a&#160;koberce, spoustu koberců, a&#160;odnáším to všechno a&#160;skládám a&#160;pěchuju do malýho letadýlka! Tak to musíme být na letišti v&#160;Lounech.</p>
			<p class="MLP_text ParaOverride-1">Kapitán Jegorov rve do letadýlka i&#160;to naprasklý zrcadlo s&#160;umy­vadlem, a&#160;to se tam teda nevejde! A&#160;tak podle kapitánových rozkazů přeskládám pytle s&#160;penězma a&#160;hodinkama a&#160;koberce, a&#160;ono tam to zrcadlo pořád nepasuje! Musíme ho v&#160;hangáru nechat! Kapitán Jegorov ho rozkopne.</p>
			<p class="MLP_text ParaOverride-1">Poručí mi, abych zalez do úložného prostoru letadýlka na hromadu koberců a&#160;ostatních suvenýrů, a&#160;pak mi veleopatrně podá vlčí kožešinu, mám ji na klíně a&#160;z&#160;těch vlčích chlupů se rozkašlu, ale držím vejce pevně… Kapitán si nasadí pilotskou helmu se spoustou trčících součástek a&#160;pak mě ke svejm věcem přiváže řemenama!, provazy, kterejma mě přivazoval v&#160;noci, asi během bojů někde ztratil nebo snad založil… V&#160;přecpaným úložným prostoru maličkýho letadýlka visej ze stěn řemeny a&#160;muj kapitán mě jima váže… už teď jsem poloudušenej haldou koberců kolem sebe a&#160;s&#160;dračím vejcem na klíně vykašlávám vlčí chlupy… a&#160;on mě ještě sváže! To mi ten novej život teda začíná, myslím si… Letadýlko se šílenou rychlostí rozjede a&#160;v&#160;řevu motorů se vznesem a&#160;zas kolama klepnem o&#160;zem, skáčem, muj kapitán mě neslyší, i&#160;když teď ječím a&#160;mlátím hlavou do kovový stěny, vlčí kůže ze mě sklouzla, vejce se vykutálí a&#160;mlátí o&#160;stěny letadýlka, poskakuje jak míč, hnedka mám málem hlavu na kaši, letící vejce mě mine, volnou rukou zalovim do pytle s&#160;hodinkama a&#160;po hrstech je házim do kapitánovy kabiny, ať zastaví! ať si to vejce zkrotí! I&#160;ostatní suvenýry ohrožujou muj život, ten největší jelen s&#160;mohutným parožím se roztřískne o&#160;stěny úložného prostoru, uhýbám před letícíma střepama, co jak bouchlej šrapnel vyplněj úložnej prostor, uvidim pistoli, která vyklouzla odkudsi z&#160;koberců a&#160;válí se mi u&#160;nohou. Nedokážu přeříznout řemen jelením střepem, ale rovnou ho přetrhnu, takovou sílu mi dodala hrůza z&#160;bláznivejch skoků letadýlka a&#160;útočícího vejce, chci kapitána varovat, vždyť zběsilost situace se zcela vyrovná bojovýmu střetu… Přes hluk, s&#160;kterým divoký vejce mlátí do stěn a&#160;drtí náhodný suvenýry, neslyší kapitán můj křik… teprve po ohlušujícím výstřelu se kapitán Jegorov otáčí… a&#160;vtom se letadýlko vznese a&#160;my letíme přímo do slunce… Kapitán Jegorov křičí, naklání se ke mně do úložného prostoru, vejce se odrazí od stěny a&#160;bací mě do hlavy, a&#160;vtom vyjde druhý výstřel a&#160;já svého kapitána Jegorova bohužel střelím rovnou mezi oči, skácel se asi přímo na volant letadýlka, což já už neviděl, neboť jsme spadli.</p>
			<p class="MLP_text_bez1radku_-12-0- ParaOverride-1">Když jsem se probral, byla noc. Muj kapitán a&#160;všechen náklad ležel v&#160;troskách letadýlka. Utrhnout kus zkroucenýho plechu bylo snadný. Pak jsem hloubil jámu.</p>
			<p class="MLP_text ParaOverride-1">Tři dny a&#160;tři noci jsem budoval kurhan. Pro kapitána i&#160;letadýlko. Měl jsem zásoby z&#160;válečnýho sklepa. Pak jsem nejed.</p>
			<p class="MLP_text ParaOverride-1">Když jsem kurhan udupal a&#160;zamaskoval drnama a&#160;mladejma stromkama, jen tak jsem tam žil. Snad jsem strážil svýho kapitána. Možná jsem vyhlížel nějakou armádní skupinu, ke který bych se přidal. Pak jsem pochopil, že musím jít. Radil jsem se se svejma mapama. Začal jsem psát.</p>
			<p class="MLP_text ParaOverride-1">Při psaní jsem to byl já a&#160;nebyl jsem to já. Psal jsem přes mapy a&#160;stránky potrhaných knížek, napsal jsem pravdu o&#160;všem, co jsem zažil. Napsal jsem o&#160;válce Čechů a&#160;Slováků s&#160;armádama pěti států a&#160;je to všechno pravda. Tolik dehtovýho mejdla na světě neni, kolik bych ho musel kloktat, kdybych jedinkrát zalhal. Rozhodl jsem se popsat svou pravdou všechny papíry a&#160;pak se vydat do Siřemi.</p>
			<p class="MLP_text ParaOverride-1">Jen já vím, kde je kurhan, hrob mého kapitána. A&#160;kde je vejce. Na žádnou mapu jsem to nezakreslil. Popsaný papíry dám do hrobky ke svejm rodičům. Třeba je tam někdy někdo najde. Třeba bude ještě někdo číst česky.</p>
			<p class="MLP_text ParaOverride-1">Taky se podívám do válečnýho sklepa. Podívám se, jestli tam ještě žije poslední siřemská rodina. Teď hned se vydám na cestu, půjdu domů.</p>
		</div>
</body>
</html>